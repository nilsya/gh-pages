<?xml version="1.0" encoding="utf-8"?>
<feed xmlns="http://www.w3.org/2005/Atom" xmlns:media="http://search.yahoo.com/mrss/">
    <title>Nil&#x27;in Dijital Bahçesi</title>
    <link href="https://www.nilindijitalbahcesi.com/feed.xml" rel="self" />
    <link href="https://www.nilindijitalbahcesi.com" />
    <updated>2025-04-08T11:04:39+02:00</updated>
    <author>
        <name>Nil Yalçınkaya</name>
    </author>
    <id>https://www.nilindijitalbahcesi.com</id>

    <entry>
        <title>&quot;Otokrasi vs. Demokrasi Savaşları&quot; Konusu, Son Haftalarımın Takıntısı</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/otokrasi-vs-demokrasi-savaslari-konusu-son-haftalarimin-takintisi.html"/>
        <id>https://www.nilindijitalbahcesi.com/otokrasi-vs-demokrasi-savaslari-konusu-son-haftalarimin-takintisi.html</id>
        <media:content url="https://www.nilindijitalbahcesi.com/media/posts/30/otokratlarnedenprotestolarisevmez-2.png" medium="image" />
            <category term="Sosyoloji"/>
            <category term="Gündem"/>
            <category term="Ekonomik Özgürlük"/>
            <category term="Antropoloji"/>

        <updated>2025-04-08T10:23:50+02:00</updated>
            <summary>
                <![CDATA[
                        <img src="https://www.nilindijitalbahcesi.com/media/posts/30/otokratlarnedenprotestolarisevmez-2.png" alt="" />
                    Hep böyle oluyor. Bir konuyu kafaya takmamdan birkaç hafta sonra, ona bir ad verebilir hale geliyorum. Şu anda takıldığım konu&hellip;
                ]]>
            </summary>
        <content type="html">
            <![CDATA[
                    <p><img src="https://www.nilindijitalbahcesi.com/media/posts/30/otokratlarnedenprotestolarisevmez-2.png" class="type:primaryImage" alt="" /></p>
                <p>Hep böyle oluyor. </p>
<p>Bir konuyu kafaya takmamdan birkaç hafta sonra, ona bir ad verebilir hale geliyorum. Şu anda takıldığım konu da tam olarak başlıkta görüldüğü üzere, yöneten ve yönetilen sınıfın çatışması üzerine. </p>
<p>Bu konuya kimileri hayatını adamış da çözememiş olduğundan, ben de haddimi bilip abartmadan temel başlıkları öğrenip özetini çıkarmakla sınırlı tutacağım (umarım). Neyse efendim, okuduklarımdan ve izlediklerimden anladıklarımı, sade halkın da anlayacağı formata getiriyorum ve şöyle infografikler yapıyorum. Alıp paylaşmak serbesttir, keyfinize bakın:</p>
<figure class="post__image"><img loading="lazy"  src="https://www.nilindijitalbahcesi.com/media/posts/30/Otokratlar-Protestolari-Nasil-Bastirir.png" alt="" width="800" height="2200" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/30/responsive/Otokratlar-Protestolari-Nasil-Bastirir-xs.png 300w ,https://www.nilindijitalbahcesi.com/media/posts/30/responsive/Otokratlar-Protestolari-Nasil-Bastirir-sm.png 480w ,https://www.nilindijitalbahcesi.com/media/posts/30/responsive/Otokratlar-Protestolari-Nasil-Bastirir-md.png 768w"></figure>
<p>Bu aslında ilk yaptığımdı, deneye deneye tarzını oturtmaya çalışıyorum işte:</p>
<figure class="post__image"><img loading="lazy"  src="https://www.nilindijitalbahcesi.com/media/posts/30/otokratlarnedenprotestolarisevmez.png" alt="" width="800" height="2200" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/30/responsive/otokratlarnedenprotestolarisevmez-xs.png 300w ,https://www.nilindijitalbahcesi.com/media/posts/30/responsive/otokratlarnedenprotestolarisevmez-sm.png 480w ,https://www.nilindijitalbahcesi.com/media/posts/30/responsive/otokratlarnedenprotestolarisevmez-md.png 768w"></figure>
            ]]>
        </content>
    </entry>
    <entry>
        <title>Hiperodaklılık (Hyperfocus) Konusunda Çok Fena Durumdayım</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/hiperodaklilik-hyperfocus-konusunda-cok-fena-durumdayim.html"/>
        <id>https://www.nilindijitalbahcesi.com/hiperodaklilik-hyperfocus-konusunda-cok-fena-durumdayim.html</id>
        <media:content url="https://www.nilindijitalbahcesi.com/media/posts/29/WhatsApp-Image-2025-04-08-at-11.03.19.jpeg" medium="image" />
            <category term="Nöroçeşitlilik"/>

        <updated>2025-04-07T23:03:44+02:00</updated>
            <summary>
                <![CDATA[
                        <img src="https://www.nilindijitalbahcesi.com/media/posts/29/WhatsApp-Image-2025-04-08-at-11.03.19.jpeg" alt="" />
                    Genellikle otizmin tipik özelliklerinden biri olan, yemeden içmeden kesilecek kadar tek bir konuya odaklanma konusunda yaşadıklarımı insanlardan -hatta kendimden bile-&hellip;
                ]]>
            </summary>
        <content type="html">
            <![CDATA[
                    <p><img src="https://www.nilindijitalbahcesi.com/media/posts/29/WhatsApp-Image-2025-04-08-at-11.03.19.jpeg" class="type:primaryImage" alt="" /></p>
                <p>Genellikle otizmin tipik özelliklerinden biri olan, yemeden içmeden kesilecek kadar tek bir konuya odaklanma konusunda yaşadıklarımı insanlardan -hatta kendimden bile- gizlemişimdir. Bu sefer farklı olarak, artık kendimi biliyor ve adını koyabiliyorum.</p>
<p>Çok mu kafamın içinde yaşıyorum, evdeki diğer sorumluluklarımı mı aksatıyorum, elimde olan tüm boş zamanı odaklı olduğum konuya mı ayırıyorum, hedeflerimden bu odaklandığım konu uğruna saptım mı, tüm suçluluk hislerime rağmen devam mı ediyorum, rutinimi bozan aileme karşı sabırsız ve agresif tepkiler mi veriyorum, hepsinin sebebini biliyorum artık: "Otizm spektrumundayım, ondan böyle oluyor" diyebiliyorum. </p>
<p>Bu kadar yoğun şekilde Türkiye siyaseti konularına dalmış olmam ve arka arkaya sosyal medyada paylaşılması için açıklayıcı görseller tasarlamamın arasında bu girişi yapmam gerekiyordu. Bu girişi yapıyorum, çünkü normalde olsa yapmazdım ve kendimi inkar ederdim. Şimdi duruyorum, okyanusun ne kadar derinine daldığımı ve ne kadar çok detaylarda kaybolduğumu dışarıdan görüp fark etmeye çalışıyorum. </p>
<p>Mesela, Almanca çalışmak için yaptığım bir Notion sayfası var. Orada log tutuyorum, yani hangi gün kaç saat çalıştıysam o sayıyı listeye girince, otomatik olarak hedeflerimin her biri için ne kadar yol almış olduğumu takip ediyorum. Oraya bakınca görüyorum ki Ekrem İmamoğlu tutuklanıp da bu olaylar başladığından beri giriş yapmamışım. İş başvurusu yapma süreçlerimde çok şükür aşırı bir aksama yok çünkü onu da otomatiğe bağladım biraz, şablonlar oluşturdum, şirket isimlerini değiştirip öyle başvuru atıyorum falan. Ha yine de daha iyi olabilir mi, elbette olabilir. Örneğin sadece Linkedin'den değil, başka platformlardan da iş ilanlarını takip ediyor olabilirim. Yeterince yapıyor muyum, hayır. Çünkü neden, şu anda kafam siyasette...</p>
<p>Kolumu kırdığımdan beri bok götüren ev, karman çorman olmuş havlular yüzünden kapanmayan dolap, çocukların ayıklanması gereken çamaşırları, alınması gereken toz ve silinmesi gereken duşakabin gibi görevleri bir bir, adım adım gündemime sokabilmek için tek çarem, arkaya bir siyasi belgesel falan açmak. Ne var yani diyeceksiniz, herkes ev işi yaparken radyo, podcast falan dinler; ama işte benimki öyle değil. Mesela ben o belgeseli açmazsam, ve elimde laptopu odadan odaya taşımazsam ev işini yapma olasılığım %0. Oturur belgeseli izlerim ama ev işini gene yapmam. </p>
<p>Çocukları okuldan almaya gideceğim saat yaklaşırken stresten gerim gerim geriliyorum; çünkü o zaman, benim hiperodaklılık modundan çıkmam ve elimdeki tasarım, yazı, paylaşım neyse bırakıp giyinmem ve götürülecekleri hatırlamam demek. Odaklı olduğum konuyu bölmek ve başka konuya geçiş yapmak benim için o kadar zor ki, bu durumu yaşamayan insana açıklamak imkansız gibi bir şey. Anlatıyorum, Fransızca konuşuyormuşum gibi "hııı" deyip kalıyorlar. Arada bir bariyer, ses geçirmez bir cam katman var; ve sanki bu halde olan, böyle bir beyin yapısına sahip olan bir tek benim. </p>
<p>Beynimin bu özelliğini alıp, şöyle bir dizginlerinden çekip, gerçekten işe yarayan ve "gerekli" konulara doğru yönlendirebilseydim hayatım bambaşka olurdu... Bunun bir ilacı olsaydı, aynı dikkat eksikliğindeki gibi? Yani ne olurdu, Almanca için ya da iş bulmak için hiperodaklı moda girseydim de şimdi içinde bile yaşamadığım ülkenin siyaset meseleleriyle zaman kaybetmeseydim ya...</p>
<p>Ne olacam ben bu gidişle? Şaka değil, yaşlanınca emekli bile olamayacağımdan korkuyorum. Ne birikimim var ne yatırımım. Bu kafa yapısıyla zengin de olamayacağım ortada. E o zamana kadar bırak sosyal devlet anlayışını, dünyada devlet bile kalmamış olabilir. Tamam, o kadar uzak geleceğe gitmeyelim, bugüne bakalım. Daha büyük bir eve çıkmamız için de para gerekiyor. Para kazanmam için Almanca öğrenmem gerekiyor. Erdem tüm yükü omuzluyor, ki onun da artık Almanca sınavını geçmesi lazım ki kalıcı oturum alabilsin, yoksa toplanıp dönmek zorunda kalırız diye endişeli. Ama onun da çalışacak zamanı yok, işi zaten yeterince yoğun ve stresli. </p>
<p>Höffffffffff...</p>
<p>Şöyle bir video buldum, güzel anlatmış kız. Zaman bulursanız izleyin, burada söylemek istediklerimin çoğunu anlayacaksınız:</p>
<figure class="post__video"><iframe loading="lazy" width="560" height="314" src="https://www.youtube.com/embed/1bux7g4GO6s?si=yrVJrJc2uHzHZE87" allowfullscreen="allowfullscreen" data-mce-fragment="1"></iframe></figure>
<p>Bahsettiği filmi izlemedim daha ama ilginç görünüyor. Evet, hiç abartısız aynen böyle soru işaretlerinin peşinden gidip bir konuya kilitleniyorum ve derinlere dalıp bir süre sonra detaylarda kayboluyorum. Hayret, güzel gözlem yapmışlar.  </p>
<p>Not: "E bu bildiğin OKB" diyebilirsiniz, ama hayır değil. OKB korkudan ortaya çıkar. Beyin, bir daha kötü bir şey yaşamamak için kendince -çoğu zaman, 40 kere elini yıkamak gibi rasyonel olmayan şekillerde- "önlem" almaya çalışır. Otizm ve ADHD hiperodaklılık modunda ise, kişi ilgi duyduğu konuda adeta haz denizinde gittikçe daha derine ve daha derine dalmaktadır. Yaşanan duygu korku değil, "haz"dır. Aynı haz alma şekillerini, bir kez zevk aldıkları şeyi tekrar tekrar yapmalarından anlayabilirsiniz. Sevdiği yemeği tekrar tekrar tercih etmek, beğendiği filmi tekrar tekrar izlemek, takıp çıkarması zevk veren bir şeyi tekrar tekrar takıp çıkarmak, gibi... Bu tekrarlayıcı davranışlar, otizmi tam olarak anlayamayan uzmanlarca yanlış yorumlanıyor ve OKB olarak etiketleniyor bence. Tamam, otistik birisi aynı zamanda OKB özellikleri de taşıyabilir ve bu çok yaygındır. Ama inanın, ben hiperodaklı moda geçtiğimde hissettiğim duyguların OKB'de yaşadığım duygularla uzaktan yakından ilgisi yok. </p>
<p>Eyyorlamam bu kadar, hadi esenlikler. </p>
<p> </p>
            ]]>
        </content>
    </entry>
    <entry>
        <title>Tüm Dünyaya Açık Mektup: Türkiye&#x27;de Neler Oluyor?</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/tuem-duenyaya-acik-mektup-tuerkiyede-neler-oluyor.html"/>
        <id>https://www.nilindijitalbahcesi.com/tuem-duenyaya-acik-mektup-tuerkiyede-neler-oluyor.html</id>
        <media:content url="https://www.nilindijitalbahcesi.com/media/posts/28/korkmaalmabloklayilma-01-2.png" medium="image" />
            <category term="Sosyoloji"/>
            <category term="Gündem"/>

        <updated>2025-04-07T22:25:16+02:00</updated>
            <summary>
                <![CDATA[
                        <img src="https://www.nilindijitalbahcesi.com/media/posts/28/korkmaalmabloklayilma-01-2.png" alt="" />
                    Bunu Linkedin'de paylaştım, daha ziyade yabancılar için (sığmadığı için oradaki versiyonu daha kısa): Türkiye'de neler oluyor? - Aşağıdaki tasarımıma ilham&hellip;
                ]]>
            </summary>
        <content type="html">
            <![CDATA[
                    <p><img src="https://www.nilindijitalbahcesi.com/media/posts/28/korkmaalmabloklayilma-01-2.png" class="type:primaryImage" alt="" /></p>
                <p><span style="text-decoration: underline;">Bunu Linkedin'de paylaştım, daha ziyade yabancılar için (sığmadığı için oradaki versiyonu daha kısa):</span></p>
<p>Türkiye'de neler oluyor? - Aşağıdaki tasarımıma ilham veren konuyu, herkesin anlayacağı şekilde özetlemek isterim.</p>
<p>Türkiye, halka karşı otokratik bir elit kitle ile mücadele içinde. AKP adlı parti çatısı altında ve Erdoğan liderliğinde toplanan bu elit kitle, ne yazık ki iktidarda olduğu 23 yıl içinde ülkenin tüm önemli kurumlarını ele geçirdi, fabrikalarını ve doğal kaynaklarını yurt dışına sattı, eğitim sistemini kendi ideolojilerine göre değiştirdi, ve yolsuzluk ile kendi cebini doldurdu.</p>
<p>Bu işlerini daha ileriye götürebilmek için elbette güçler ayrılığı ilkesini, yani yasama-yürütme-yargı engelini kaldırmaları gerekiyordu. Parlamenter sistem yerine ülkeyi, ordu dahil tüm güçleri tek kişide toplayan bir sisteme geçirdi. Bu geçiş, elbette son derece şaibeli bir seçimle, bir gecede gerçekleşti.</p>
<p>Bugün: Sadece medya değil, artık hukuk bile onların elinde olduğu için, elit kitle bu yapılanlara itiraz eden herkesi uydurma operasyonlarla hapse atmaya devam ediyor. İstanbul Belediye Başkanı (Cumhurbaşkanlığı seçiminde Erdoğan'ın en büyük rakibi) adaylığını açıklamadan günler önce uydurma gerekçelerle tutuklandı; işte o günden beri Türkiye'nin neredeyse tamamında protestolar yaşanıyor.</p>
<p>Bu barışçıl protestolarda, -tüm otokratik rejimlerde görüldüğü gibi- provokatif şekilde biber gazı, cop ve tazyikli su ile saldırı emri verildi. Çıkan çatışmalarda yüzlerce insan sırf demokratik hakkını kullandığı için dövüldü, gözaltına alındı. Şu anda 18-22 yaş arasında 301 üniversite öğrencisi tutuklu durumda. Sosyal medyada protestolara destek verenlerin de evlerinden alındığı haberleri geliyor. Protestolara katılanların cinsel taciz dahil farklı şekillerde kötü muamele gördükleri hakkında da ihbarlar var, ancak konunun konuşulması bile yasaklandı.</p>
<p>Şu anda halkın elindeki tek silah, boykot. Ancak ne yazık ki boykot çağrısı yapanlar hakkında da tutuklama kararı çıktı. Halk, AKPli iş insanlarının elinde bulunan şirket ve markalara karşı boykot yapmanın haricinde, seçilen rastgele bir 1 gün boyunca hiç alışveriş yapmamayı ilk kez 2 Nisan günü denedi ve ses getirmeyi başardı.</p>
<p>Tasarımın çevirisi:</p>
<p>Korkma - AKP'nin bir numaralı silahı halkı tutuklamalarla korkutup yıldırmak.</p>
<p>Alma - Çünkü elit kitlenin en büyük gücü, ülkenin ekonomisini ayakta tutan kesimin yaptığı alışverişlerden geliyor.</p>
<p>Blokla - Elit kitle, kiraladığı sosyal medya hesapları üzerinden yalan haber ve korku propogandası yapıyor. Bu hesapların engellenmesi, iletişimlerini düşürüyor.</p>
<p>Yılma - Her türlü tehdit, hakaret, isim takma yöntemlerine karşı halkın, uzun süre kararlı durarak sivil itaatsizliğe devam etmesi gerekiyor.</p>
<p>Pek çok ülkenin tarihinde, gücü sömürenlerin elinden alıp halkın eline geçirebilmenin yolu protesto olmuştur. Önce seçmenimize oy verme hakkımızı, sonra da buna protesto etme hakkımızı elimizden alan bu rejimin önüne geçilmezse maalesef Türkiye geri dönülemez şekilde diktatörlüğe dönüşecek.</p>
<p>Dünyada daha fazla diktatörlük istemiyorsanız, bize katılın. <strong class="ql-hashtag" data-test-ql-hashtag="true">#democracyforturkiye</strong></p>
<p>---</p>
<p>What is happening in Türkiye? - I would like to summarize the subject that inspired my design below in a way that everyone can understand.<br><br>Turkey is in a struggle with an autocratic elite against the people. This elite group, gathered under the roof of the AKP party and led by Erdoğan, has unfortunately seized all the important institutions of the country in the 23 years it has been in power, sold its factories and natural resources abroad, changed the education system according to its own ideology, and filled its own pockets with corruption.<br><br>In order to take this work further, of course, they had to remove the principle of separation of powers, that is, the legislative-executive-judicial barrier. Instead of a parliamentary system, they transitioned the country to a system that gathered all the powers, including the army, in a single person. This transition, of course, took place overnight, with an extremely dubious election.<br><br>Today: Since not only the media but also the law is now in their hands, the elite group continues to imprison anyone who objects to these actions with fake operations. The Mayor of Istanbul (Erdoğan’s biggest rival in the presidential election) was arrested on fictitious grounds days before announcing his candidacy; since then, protests have been taking place almost all over Türkiye.<br><br>In these peaceful protests, as seen in all autocratic regimes, orders were given to attack with pepper spray, batons and pressurized water in a provocative manner. In the clashes that broke out, hundreds of people were beaten and detained simply for exercising their democratic rights. Currently, 301 university students between the ages of 18 and 22 are under arrest. News on social media also comes that those who supported the protests were taken from their homes. There are also reports of people participating in the protests being mistreated in various ways, including sexual harassment, but even talking about the issue has been banned.<br><br>The only weapon in the hands of the people right now is the boycott. Unfortunately, however, arrest warrants have been issued for those who called for a boycott. In addition to boycotting companies and brands owned by AKP business people, the people tried for the first time on April 2nd by not shopping for a randomly chosen day and managed to make a splash.<br><br>Translation of the design:<br><br>Don't be afraid - AKP's number one weapon is to scare and intimidate the people with arrests.<br><br>Don't buy - Because the greatest power of the elite group comes from the purchases made by the segment that keeps the country's economy afloat.<br><br>Block - The elite group is spreading fake news and fear propaganda through the social media accounts they rent. Blocking these accounts reduces their communication.<br><br>Don't give up - The people need to stand firm for a long time against all kinds of threats, insults, and name-calling methods and continue civil disobedience.<br><br>In the history of many countries, the way to take power from the hands of those who exploit it and transfer it to the people has been through protest. If this regime, which first takes away our right to vote for our voters and then our right to protest against it, is not stopped, unfortunately Turkey will turn into a dictatorship irreversibly.<br><br>If you don't want more dictatorship in the world, join us. #democracyforturkiye</p>
<figure class="post__image"><img loading="lazy"  src="https://www.nilindijitalbahcesi.com/media/posts/28/korkmaalmabloklayilma-01.png" alt="" width="2250" height="2250" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/28/responsive/korkmaalmabloklayilma-01-xs.png 300w ,https://www.nilindijitalbahcesi.com/media/posts/28/responsive/korkmaalmabloklayilma-01-sm.png 480w ,https://www.nilindijitalbahcesi.com/media/posts/28/responsive/korkmaalmabloklayilma-01-md.png 768w"></figure>
            ]]>
        </content>
    </entry>
    <entry>
        <title>Diktatörlüklerin Yükseliş, Duraklama ve Devrilme Süreçleri: Bugün Neden Susmanın ve Korkmanın Sırası Değildir?</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/diktatoerluek-cesitleri-ve-onlarin-devrilme-suerecleri-neden-buguen-susmanin-ve-korkmanin-sirasi-degildir.html"/>
        <id>https://www.nilindijitalbahcesi.com/diktatoerluek-cesitleri-ve-onlarin-devrilme-suerecleri-neden-buguen-susmanin-ve-korkmanin-sirasi-degildir.html</id>
        <media:content url="https://www.nilindijitalbahcesi.com/media/posts/27/1.png" medium="image" />
            <category term="Sosyoloji"/>
            <category term="Gündem"/>

        <updated>2025-03-31T13:42:21+02:00</updated>
            <summary>
                <![CDATA[
                        <img src="https://www.nilindijitalbahcesi.com/media/posts/27/1.png" alt="" />
                    4 Çeşit diktatörlük vardır: Biz, dördüncü tip olan lider tipi diktatörlüğe, diğer adıyla "karizmatik lider tipi" olana değineceğiz. Zira diktatörlük&hellip;
                ]]>
            </summary>
        <content type="html">
            <![CDATA[
                    <p><img src="https://www.nilindijitalbahcesi.com/media/posts/27/1.png" class="type:primaryImage" alt="" /></p>
                <p>4 Çeşit diktatörlük vardır:</p>
<ol>
<li>Parti Diktatörlüğü</li>
<li>Askeri Diktatörlük</li>
<li>Monarşik Diktatörlük</li>
<li>Lider Diktatörlüğü</li>
</ol>
<p>Biz, dördüncü tip olan lider tipi diktatörlüğe, diğer adıyla "karizmatik lider tipi" olana değineceğiz. Zira diktatörlük denildiğinde akla gelen en net imaj (ve tabii bizim de başımıza gelen) bu tipte. </p>
<p>Siyasi tarihi incelediğimizde, neredeyse tüm "karizmatik" diktatörlerin yükselişinde ve çöküşünde benzer örüntüler olduğunu görüyoruz. </p>
<p>En başında, demokrasiyi bir araç olarak kullanırlar. Yani çoğu diktatör, başa geçerken halkın desteğini alır. Maalesef, gelişmemiş/hazır olmayan ülkelerde demokrasi denemenin tehlikesi bu...</p>
<p>Sırasıyla (yaklaşık olarak sırasıyla); <br>halkın ve elitlerin desteğini,<br>medyayı,<br>yasa yapma gücünü,<br>hukuk sistemini, <br>orduyu (genellikle kendilerini darbe ile devirmek isteyen, "eski bir dostun nankörlüğü"ne müdahale şeklinde -popüler bir tatktik-), ele geçirir. Bkz. izleyin: <a href="https://www.youtube.com/watch?v=20IVIG1NBIc">https://www.youtube.com/watch?v=20IVIG1NBIc</a> </p>
<p>Yasama, yürütme ve yargıyı tek elinde toplamayı başardıktan sonra güç sarhoşu olur. Güç sarhoşluğu, paranoyayı beraberinde getirir.<br>Korkusundan en yakınındakileri kolayca harcamaya, değiştirmeye başlar. <br>Bu kıyımdan uzak durmayı seçen akıllı elit kesimin yerini kriminal elitler alır.<br>Kriminal elitler, tamamen egosu tarafından yönetilen diktatörü kukla gibi oynatırlar, gerçekleri göstermezler, egosunu okşayıp istediklerini almaya devam ederler.<br>Bir süre sonra piyasada güven, kasada para kalmadığı için ekonomi bozulur. <br>Ve sürpriz: Diktatör, hiç beklemediği bir anda aniden devrilir. </p>
<p>Biraz daha detaya inerek anlatmaya çalışayım şimdi;</p>
<ol>
<li>Demokrasiyi kullanarak başa gelirler demiştik. Popülist, (sözde) yenilikçi, liberal söylemlerle ülkenin hem elit kesiminin ve tabanın desteğini toplarlar. Bu desteğe şüpheli bakanları gericilikle, değişime direnmekle suçlarlar. Genellikle bu suçlama ve etiketleme, halkın belirli bir bölümünü "günah keçisi ilan etme" şeklinde gerçekleşir. Şaşırılacak şekilde, tarihte tanıdığımız en ünlü diktatörler (Bkz. Hitler bile) halkın oylarıyla başa gelmiştir; hemen hepsinde de bir günah keçisi kesim ve üstün kesim ayrımı vardır (Ari Alman ırkına karşı melezler, yahudiler vs. savı) Yeni rejimin lideri, karşıt görüşlülere sürekli isim takarak onları ötekileştirirken oy kaybetme kaygısı taşımaz; zira ne kadar çok saldırırsa, kendi kitlesinin coşkusu o kadar artmaktadır ve kaybeden, etiketlenen tarafta gözükmek istemeyenler de (örneğin ünlüler) imajlarını korumak için iktidar yandaşlığına kayar. </li>
<li>Başlangıçta, maddi gücü elinde tutan iş dünyasına, yani söz sahibi elit kesime verdikleri güven ve gazla, yenilikçi ekonomi politikalarıyla ekonomi şahlanır. Eğer yeni iktidar liberal ekonomi görüşündeyse, yani sosyalist değilse, ülkenin doğal kaynakları, devlete ait demirbaş diyebileceğimiz enerji, iletişim gibi alt yapı sistemleri birbir "özelleştirme" adı altında satılır, bunlar da devletin kasasında geçici bir şişkinliğe yol açar. </li>
<li>Bu ekonomik şahlanış, halka da "bak o kadar laf ettiler ama ben doğru seçimi yapmışım" hissi vererek lidere duyulan güveni perçinler. Düne kadar alt tabaka hisseden, özgüveni düşük kesimler ilk defa kendilerini haklı ve güçlü hissettiren bu lidere büyük bir minnet duyarlar. Onunla kendilerini özdeşleştirmeye, onun lüks yaşamını kendilerine ait gibi hissetmeye başlarlar. Kendi arabaları aynı kalsa da, kökeni, eğitim seviyesi, espri anlayışı, dini hassasiyetleri vb. kendilerine benzeyen bu güçlü adamın limuzine binmesi onları çok gururlandırır. </li>
<li>Halkın güçlü hissetme arzusu, her seçimde "ya giderse ve ben yine beni savunan böyle büyük adam olmadan, tek başıma kalırsam" korkusuyla daha da körüklenir. Zaten elit kesimin elinde olan medyanın da gücüyle propogandalar artar, bu arzuya sahip olmayan diğerleri ise ötekileştirilir. </li>
<li>Elit kesim, birkaç seçim daha kazanmış olan ve yerini garantilemiş olan karizmatik liderin etrafında pervane olur. Çünkü, gelir akışını lider ve çevresi idare etmektedir; işlerinin güvencesi lidere bağlıdır. Deyim yerindeyse, musluğun kontrolü tek yerdedir ve elit kesim, bu saatten sonra fikirlerine katılmasa bile lideri desteklemek zorundadır. Karizmatik lider de bu para akışından nasiplenir, kendisine ve ailesine sonsuz imtiyazlar tanımaya başlar, servetini büyütür. </li>
<li>Karizmatik lider, güç sarhoşluğu aşamasına girer. İşte, yükselişin bittiği ve duraklamanın başladığı aşama budur. Bu noktadan sonra, lider paranoyaklaşmaya da başlar; "ben bu kadar güçlüysem, elbet benim gücümü devralmak isteyenler vardır" der, ve en yakınındakiler dahil tüm çatlak sesleri susturmaya başlar. Hiçbir şekilde eleştiri kabul etmez. Gömlek değiştirir gibi kabine ve danışman değiştirme dönemine girilmiştir (kimi diktatörler, tehdit olarak gördüğü en yakınındakileri direkt öldürür.) Bu aşamada medya neredeyse tamamen ele geçirilmiştir ve yandaş şirketler tarafından tehlikeli görülen şirketlere çeşitli suçlamaları bahane ederek "çökülmesi" gibi olaylar başlar. Bu aşamada (bazı durumlarda daha öncesinde) hala ele geçirilmediyse, ordu da bir operasyonla susturulur ve diktatöre karşı darbe olasılığı bertaraf edilir. Böylece artık, asker de yargı da tek adama bağlıdır. </li>
<li>Liderin etrafındaki elit ve danışmanlar, bu kıyımın bir gün kendilerine de geleceğinden korktukları için (ve tüm güç tek adamda toplandığı için) yağcılıktan başka bir şey yapmaz hale gelirler. Liderin görmek istemediği, kızacağı şeyleri ona göstermezler, eleştirmezler, daima liderin egosunu okşayacak seçimler yaparlar. Buna "diktatörün çıkmazı" diyorlar, çünkü danışmanlar başlarına bir şey geleceğinden korktukları için sadece diktatörün "duymak istediği" şeyleri söylerler, diktatör de kendisine eksik veya yanlış bilgi verildiğinin farkında olduğu için kimsenin sözüne güvenemez. Doğal olarak, aklı selim iş çevresi ortamdan uzaklaşır; artık, liderin çevresinde sadece kriminal tipler, çeteler, aç gözlü ve yüzsüz karakterler kalmıştır. Bu kriminal tipler istedikleri suçu işleyebilme özgürlüğüne ihtiyaç duydukları için, yargıyı yöneten liderle adeta birlikte hareket ederler. </li>
<li>Diktatör, bu aşamada artık tamamen bir kukla halindedir. Herkes ondan korkuyor gibi gözükse de esas korkan kendisidir çünkü paranoyaları iyice artmıştır. Bu onu daha agresif hale getirir. İsyan edenlere karşı daha gözü kara hareket etmeye başlar, ülkede hala -sözde bile olsa- demokrasi varsa rakiplerini saf dışı etmek için doğrudan hamle yapar; örneğin muhalif partileri keyfi olarak kapatır, liderlerini hapse attırır veya suikastle öldürtür. Ayrıca, gerçek bilgiye ulaşmasına asla izin verilmediği için bir tür hayal dünyasında yaşamaktadır ve bu hayal dünyasında egosu kontrolden çıkmıştır; narsisizmin en üst aşamasındadır. Bu aşamaya ulaşmış bir liderin psikozda olduğunu söylemek yanlış olmaz; kimi liderler kendilerini peygamber, seçilmiş kişi, ülkeyi kurtaran kahraman vs. olarak görmeye başlarlar (bkz. Kaddafi'nin süs olarak taktığı ama hiçbir gerçekliğe dayanmayan madalyaları). </li>
<li>Kriminal tipler tarafından yönetilen ülkede kleptokrasi çığırından çıkmıştır. O derece ki, kurulan sistem kendini yiyen bir yılan gibidir. Ekonomik olarak ülkeye fayda sağlayacak işler yapılamadığı ve akıllıca değil, günlük ve kişisel kararlar alındığı için ekonomik güven ortamı sarsılmıştır. Ekonominin bu kadar kötüye gittiği bir ortamda, elitler de işlerinin iyiye gitmemesinden rahatsızdır. Halk fakirleştikçe fakirleşir, buna sesini çıkaranlar da  giderek daha agresif şekilde bastırılır ve ötekileştirilir. Bu son aşama, halkın korku yoluyla bastırılmasının en fazla yaşandığı aşamadır. Masum insanlar, aydınlar, zekasıyla ekonomiye ve aydınlanmaya olumlu yön verebilecek herkes sırf muhalif oldukları için hapistedir; buna karşılık terör örgütleri, kriminal tipler affedilir, hapistekiler sokağa salınır, terör örgütleriyle bile masaya oturulur. </li>
</ol>
<p>Genellikle, diktatörlüklerin çöküşü bu 9. aşamadan sonra aniden, hiç beklenmedik şekilde gelir derler (9 ne acayip sayı, değil mi?). Aslında onlarca yıldır çöküşün alt yapısı oluşmaktadır; ülkenin kolonları içeriden çürümüştür, ama dışarıdan gözükmez.</p>
<p>Çöküşün de çeşitleri vardır, her lider aynı şekilde gitmez;</p>
<ol style="list-style-type: lower-alpha;">
<li><strong>Emekliye ayrılarak, daha barışçıl şekilde gitmek:</strong><br>Bu çok nadir, çünkü diktatör, işlediği suçların onun yakasını bırakmayacağını biliyor ve bu yola (kendisine binbir hayalle yazlık saray yaptırmış olsa da) bir türlü adım atamıyor. Emekliliğini sürekli ertelemek zorunda. Ha yapan var mı, var. Onlar da devlet işleriyle uzaktan ilgili gözükmeye, bir tür "yüce danışman" gibi davranmaya devam edebiliyorlar. <br><br></li>
<li><strong>Doğal yollarla ölüm:</strong><br>Diktatörlükleri bitene kadar yaşayabiliyorlar. Bu da onyıllar alıyor...<br><br></li>
<li><strong>Suikast ile ölüm:</strong><br>Genellikle sonrasında ülke içi karışıklık geliyor. Öldürülen liderin halkın diğer kesimi nezdinde tekrar "kahramanlaşması"na yol açabilen, hatta zaten koltuğa yakın duran kriminal tiplerden birinin boşalan koltuğa hızla oturmasına fırsat verebilecek çok tehlikeli bir durum.<br><br></li>
<li><strong>Ayaklanma sonrası halkın gücü eline geçirip diktatörü devirmesi:</strong><br>Ayaklanmaya cesaret veren şey, başka bir karizmatik liderin ortaya çıkışı veya bardağı taşıran son damla diyebileceğimiz rastgele bir olay olabiliyor. Bazı ayaklanmalar kanlı, bazıları ise barışçıl yollarla yaşanıyor. Ayaklanmanın sonunda, ülke iki yoldan birine yöneliyor; ya yeni bir otokratik rejime, örneğin askeri cuntaya geçiliyor, ya da demokrasiye dönülüyor. Demokrasiye geçilirse, kişi adil şekilde yargılanıyor ve en fazla hapis veya sürgün (en yaygını sürgün hatta) cezası veriliyor. Ancak otokratik rejime geçilirse, diktatörün sonu idam cezası veya karşıt görüşlülerin o karmaşada diktatörü yakalayıp infaz etmesi gibi kanlı bitiyor.</li>
</ol>
<p>Son yıllarda dünya genelinde ne yazık ki otokratik rejimler güçlenişte. İletişim araçlarının bu denli yaygın kullanıldığı bir çağda insanların birbirlerini daha iyi anlamalarını beklerdik, demokrasilerin daha kaliteli hale gelmesini umardık, öyle değil mi? </p>
<p>Neyse, bu da başka bir konunun başlığı olsun...</p>
<p>Peki, neden bu yazının başlığı böyle? Neden şimdi susmanın ve korkmanın sırası değil? Buraya kadar okumuş olanlar anladı, ama haydi, bir kez daha vurgulayalım ve okuyacak hali olmayanlar için özetleyeyim:</p>
<p>Türkiye'deki otokratik rejim şu anda 9. aşamada. Halk, bölüm sonu canavarıyla -gerçek anlamda- savaşmaya henüz yeni başladı ve canavarın zayıf noktasını (muhalif kesimden yandaş şirketlere para akışı) buldu. Kendi gizli silahını da (tüketim gücünün muhalif kesimde toplanmış olması) keşfetti. Bu noktadan sonra ayılan halkın durdurulması pek mümkün değil. Bunu ben uydurmuyorum, kişisel fikrim değil; tarih ve istatistikler bize bunu söylüyor. Otokratik rejimin çöküş süreci kaçınılmaz olarak beklendiğinden çok daha hızlı ve hatta <em>zamanla hızlanarak</em> gerçekleşecek. Bütün bunlar olurken, otokrasi yanlılarının silahı korku salmak olduğu için onlar da korkuyu artıracak hamleler yapacaklardır. Bu hamlelere psikolojik olarak hazırlıklı olmak, halka daha fazla cesaret vermek ve düşen askerleri yerden hızlıca toplayıp kahraman ilan etmek lazım. </p>
<p>Kısacası artık, halka karşı "otokrasiden fayda sağlayan yandaş elitler" savaşının içindeyiz. Umarım daha çok insanın canı yanmadan bu iş biter diyorum, ama susmanın, savaş meydanına inip bir omuz vermemenin de süreci daha beter yavaşlatacağını ve uzatacağını bilmek gerekiyor. Bu aşama, artık "bana dokunmayan yılan bin yaşasın" aşaması değil, o dönem bitti. Şimdi, savaştan kaçanların korkak olarak etiketleneceği ve rejim devrildikten sonra vebalini ödeyeceği aşamadayız. </p>
<p>Paylaşmak isterseniz, bunun bir de özet sosyal medya görsellerini hazırladım. Elden ele yayabilirsiniz, kaynak göstermek zorunda değilsiniz. (Tıklayınca büyük hali açılıyor, oradan alın):</p>
<div class="gallery-wrapper"><div class="gallery"  data-is-empty="false" data-translation="Add images" data-columns="3">
<figure class="gallery__item"><a href="https://www.nilindijitalbahcesi.com/media/posts/27/gallery/1.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/1-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/2.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/2-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/3.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/3-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/4.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/4-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/5.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/5-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/6.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/6-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/7.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/7-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/8.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/8-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/9.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/9-thumbnail.png" alt="" width="768" height="768"></a></figure>
<figure class="gallery__item"><a href="https://www.nilindijitalbahcesi.com/media/posts/27/gallery/10.png" data-size="1080x1080"><img loading="lazy" src="https://www.nilindijitalbahcesi.com/media/posts/27/gallery/10-thumbnail.png" alt="" width="768" height="768"></a></figure>
</div></div>
<p>Game of Throne's da Cercei Lennister'ın dediği gibi: When you play the game of thrones, you win or you die. <em>There is no middle ground</em>." ("Taht oyununu oynadığın zaman ya kazanır ya ölürsün, tarafsızlık diye bir şey yoktur.") </p>
<p>Gelişmiş sosyo-ekonomik düzeyli bir ülkede, demokratik, yasama-yürütme-yargı'nın birbirinden ayrı olduğu bir ülkede güne uyanmanızı dilerim. </p>
<p>Okuduğunuz için teşekkürler!</p>
            ]]>
        </content>
    </entry>
    <entry>
        <title>Kim Bu Diktatörlüğe Sesini Çıkarmayanlar?</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/kim-bu-diktatoerluege-sesini-cikarmayanlar.html"/>
        <id>https://www.nilindijitalbahcesi.com/kim-bu-diktatoerluege-sesini-cikarmayanlar.html</id>
        <media:content url="https://www.nilindijitalbahcesi.com/media/posts/26/1-2.png" medium="image" />
            <category term="Sosyoloji"/>
            <category term="Gündem"/>

        <updated>2025-03-31T11:47:48+02:00</updated>
            <summary>
                <![CDATA[
                        <img src="https://www.nilindijitalbahcesi.com/media/posts/26/1-2.png" alt="" />
                    Başlamadan önce not: Şu anda enerji akışım Türkiye gündeminde. Evet, hiç olmasını beklemediğim yerde. Tam da Almanca çalışmak için çok&hellip;
                ]]>
            </summary>
        <content type="html">
            <![CDATA[
                    <p><img src="https://www.nilindijitalbahcesi.com/media/posts/26/1-2.png" class="type:primaryImage" alt="" /></p>
                <p><em><strong>Başlamadan önce not: </strong>Şu anda enerji akışım Türkiye gündeminde. Evet, hiç olmasını beklemediğim yerde. Tam da Almanca çalışmak için çok güzel hazırlanmıştım ve çok motiveydim, ama işte, nöroçeşitli beyin böyle bir şey... Ne yapalım, ben de eskiden olduğu gibi direnmek ya da kendimi suçlu hissetmek yerine dalgaya binip sörf yapacağım. Bunu bitirdikten sonra zaten biliyorum ki sıkılıp gündelik görevlerime dönerim. Ama şu anda bunu bırakıp çalışayım diye kendimi zorlarsam, biliyorum ki kafamı veremeyeceğim ve zamanım boşa gidecek - üstelik yaratıcı bir üretim de yapamamış olacağım. </em></p>
<p>Neyse efendim, artık konumuza girelim. </p>
<p>Şu anda ülke gündeminde, "haksızlığa, hukuksuzluğa sesini bugün çıkartmıyorsan ne zaman çıkaracaksın" tepkisi var. Giderek daha fazla insan ses çıkarmaya çağırılıyor, ama bir yandan, örneğin etki güçleri büyük olan ünlülerin neden bu kadar korkak veya apolitik davrandığı da anlaşılamıyor. Ben bunun olası sebepleri üzerine düşünürken (ciyaklayan oğullarıma rağmen soğan doğramaya çalışıyordum, öyle akademik bir çalışma ortamı hayal etmeyin), bir de baktım ki olay aslında bir matris. Gelir seviyesi ve eğitim seviyesi üzerinden bakıldığında, her grup otomatik olarak cukkadanak yerine oturuyor. Tabii Nilitan modunda geçmiş Nil durdurulabilir mi, geçtim bilgisayarın başına...</p>
<p>Ortaya şöyle bir çalışma çıktı. (X'te paylaştım ama kitlem yok, pek gören olmadı tabii.) </p>
<figure class="post__image"><img loading="lazy"  src="https://www.nilindijitalbahcesi.com/media/posts/26/1.png" alt="" width="1080" height="1080" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/26/responsive/1-xs.png 300w ,https://www.nilindijitalbahcesi.com/media/posts/26/responsive/1-sm.png 480w ,https://www.nilindijitalbahcesi.com/media/posts/26/responsive/1-md.png 768w"></figure>
<p>Sonra, hızımı alamadım ve bu matrise bir açıklama yaptım:</p>
<figure class="post__image"><img loading="lazy"  src="https://www.nilindijitalbahcesi.com/media/posts/26/2.png" alt="" width="1080" height="1080" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/26/responsive/2-xs.png 300w ,https://www.nilindijitalbahcesi.com/media/posts/26/responsive/2-sm.png 480w ,https://www.nilindijitalbahcesi.com/media/posts/26/responsive/2-md.png 768w"></figure>
<p>Gördüğünüz gibi, "kim kimi zayıf noktasından yakalarsa, o onu..." diyecektim ama sonra küfürlü yazmayayım dedim. "Kör tuttuğunu s..." deyimimizde olduğu gibi boşlukları siz doldurunuz. </p>
<p>Bu tabloda yakalanması gereken kilit nokta, pudra şekercilerin ne kadar stratejik oynadığını görebilmekte:</p>
<ol>
<li><strong>"Tavşan B*ku" takımını, egolarından yakalıyorlar:</strong> Eğitimli ve paralı kesim olan patronlar, ünlüler, yani ülkenin kalbur üstü takımı, egosu en yüksek, imajlarına en çok önem veren takım. Dolayısıyla otokratik rejimin esas destekçisi olan yandaşlar, pudra şekerciler, artık adına ne derseniz, bu takımın zayıf noktasını çok iyi biliyor ve ona oynuyor: İmajlarını sarsabilecek her türlü malzeme ellerinde. Kimin nerede kumar borcu var, kim kimden uyuşturucu satın alıyor, kimin pornosu var, hepsini biliyorlar. O nedenle, "tavşan boku" olmayı seçiyor ve kimseye akmıyor, kokmuyor, bulaşmıyorlar. Ha bu takımın tehdite ihtiyacı olmayan bir alt grubu da var; onlar zaten hayaller aleminde, kendi küçük fanuslarında yaşayan tatlısu canlıları. Politik yorum yapmamayı, "demokratik hak" olarak tanımlıyorlar ama esas korktukları şey seyirci kitlelerinin bölünmesi ve dolayısıyla azalması. Ne kadar jenerik olursanız, o kadar çok büyük seyirci kitleniz olur çünkü. İŞTE BU YÜZDEN O ÇOK SEVDİĞİNİZ ŞARKICI ÇIKIP BİR ŞEY DEMİYOR.</li>
<li><strong>"Güce Tapanlar" takımını, din ve geleneksellikle yakalıyorlar: </strong>Camiilerde pozlar, altın varaklı Arap süslemeleri içeren görsel imaj, Arap liderlere sempati, türban üzerinden siyaset... Bunların hepsi, AKP'nin yükseliş ve duraklama dönemlerinde halkın tabanından destek bulma çalışmalarıydı ve çok işe yaradı. Ama dikkatinizi çekti mi bilmiyorum, artık eskisi kadar CHP zihniyeti yüzünden din elden giddiyeaah türevi söylemlere rastlamıyoruz. Aynı şekilde, muhalefet de eskisi kadar AKP yüzünden şeriat mı gelecek korkusu üzerinde durmuyor. Bunun nedeni, ilk zamanlar oy ve destek toplatan bu hareketlerin artık malzemesinin tükenmiş olması ve toplumda karşılığının, kanıtının görülememesi. İyi haber, ne kadar tarikatleri güçlendirseler de Türklerin hamurunda <em>radikalleşme malzemesi</em> yeterli miktarda bulunamadı ve oluşturulamadı. Yurt içindeki din söylemi pili bittiği için de, bu sefer yurt dışındaki olaylardan dini hassasiyet malzemesi çıkarmaya başladılar. İsrail-Filistin olayları (hepimiz üzülüyoruz, keşke masum insanlar ölmese hiçbir yerde), maalesef artık iktidarın yeni din ve geleneksellik malzemesi haline geldi. Şu anda bu grubu avuçlarında tuttukları tek şey, "şuna tepki göstermeyi biliyosun ama Filistin'de katledilen din kardeşlerimizi savunmuyosun" argümanı. Dikkat edin, sosyal medyada muhalif olarak ne derseniz deyin, kel alaka bir konuda bile hemen Filistin bayrakları asılıyor, oradan bir tartışma nesnesi bulunuyor. Cidden, ne alaka???<br><br></li>
<li><strong>"Emir Kulu" kitlesini, korku unsuru üzerinden yakalıyorlar:</strong> Bu grup, neyin ne olduğunun gayet farkında ama hemen üstündeki "paralı" versiyonları gibi söz sahibi değil. Maalesef, evinin kirasını, çocuğunun okulunu düşünmek zorunda (Evet, çocuğu özele gidenler de fakir grubuna giriyor. Patron değilseniz.). Endişeleri büyük ve farkındalıkları yüksek olduğu için ses çıkarırlarsa başlarına gelebilecekleri de biliyorlar. Sizce eylemci çocuklar hapisteyken, 90lı yıllarda dehşet saçan Hizbullah terör örgütünün üyelerini affedip sokağa salmış olması bir tesadüf mü? Hayır... İşte bunlar, korku salma yöntemleri. "Sen ayaklanırsan, çocuğuna evde otur, eyleme gitme diye baskı yapmazsan, o çok korktuğun cihatçıları sokağa salarım"ın bir başka dilde söylenişi. Sadece terör ile değil, maddi ve manevi unsurlarla da korku salıyorlar. Örneğin, kişinin patronu veya patronun iş aldığı diğer şirketler yandaş. Ne yapacak çalışan? Nasıl sesini çıkartsın? Sesini çıkarırsa işinden olacak... İşte tam buradan yakalıyorlar bu kitleyi. (Dipnot: Atatürk'ün Gençliğe Hitabesi'nin neden bu kadar cesaretlendirici bir dilde yazıldığını da oturup düşünelim... Birileri strateji biliyormuş, değil mi?)</li>
</ol>
<p>Şimdi geçelim, "neyin işe yaramadığına" hatta, diğer tarafı daha da güçlendirdiğine:</p>
<figure class="post__image"><img loading="lazy"  src="https://www.nilindijitalbahcesi.com/media/posts/26/3.png" alt="" width="1080" height="1080" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/26/responsive/3-xs.png 300w ,https://www.nilindijitalbahcesi.com/media/posts/26/responsive/3-sm.png 480w ,https://www.nilindijitalbahcesi.com/media/posts/26/responsive/3-md.png 768w"></figure>
<p>Bu tabloyu açıklamayacağım. Gayet net oldu bence. </p>
<p>Son tablo, "peki, o zaman ne yapacağız" sorusuna cevap. Çok mu basit? Evet! İşte bu kadar basit... Basit olmayan tek şey organize hareket etmektir, ki bu da bir zahmet muhalefetin görevi olsun. </p>
<figure class="post__image"><img loading="lazy"  src="https://www.nilindijitalbahcesi.com/media/posts/26/4.png" alt="" width="1080" height="1080" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/26/responsive/4-xs.png 300w ,https://www.nilindijitalbahcesi.com/media/posts/26/responsive/4-sm.png 480w ,https://www.nilindijitalbahcesi.com/media/posts/26/responsive/4-md.png 768w"></figure>
<p><strong>Bitirmeden önce Tavşan Boku grubuyla ilgili bir şey söylemek istiyorum: </strong>Biliyorum, onların kitleleri etkileme güçleri fazla olduğu için "yahu bir zahmet artık cepheye katıl, adam lazım!" diye çağırıyoruz. Umursamadıklarında da sinirleniyoruz. Ama onlara her çağrıda bulunduğumuzda ilgiyi onlara çekmiş oluyoruz. Bu da marka bilinirliklerini artırmak demek, ki egosu yüksek takımın tam da istediği şey bu. "Ben aykırıyım, sizin gibi saf değilim, çok akıllıyım, işime gücüme bakıyorum" havalarını katlamış olmakla kalmıyorsunuz, bir de üstüne olaylar bittiğinde sahneye daha çok seyirciyle çıkabilmeleri için zemin hazırlıyorsunuz. İlgilenmeyin. Yok sayın. Bloklayın. Takibi bırakın. Hatta diktatörlük rejimi düşüp demokratik bir formata geçildiğinde bile bu yok saymayı devam ettirin. Üzülmeyin, affetmeyin. Haksızlığa, hukuksuzluğa sesini çıkartmayan insandan gelecekte de hayır gelmez. </p>
<p>Ha bir de, Güce Tapanlar grubu küçüktür ama sinir bozar, hiç o güzel enerjinizi harcamayın. Bunları da yok sayın. (Küçük bir sır: Sosyal medyada çok sayıda hesap tarafından engellenmiş olmak görünürlüğü ciddi oranda düşürüyor.)</p>
<p>Gördünüz mü? Boykot sadece AKP'lilere yönelik değil, herkese lazım :) </p>
<p>Eyyorlamam bu kadar, haydi esenlikler!</p>
            ]]>
        </content>
    </entry>
    <entry>
        <title>Yaratıcılığa Alan Açmak ve Ortaya Çıkan Şeyi Akışına Bırakmak</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/yaraticiligi-akisina-birakmak.html"/>
        <id>https://www.nilindijitalbahcesi.com/yaraticiligi-akisina-birakmak.html</id>
        <media:content url="https://www.nilindijitalbahcesi.com/media/posts/25/conventional_vs_ecological_2-1024x1024-2.jpg" medium="image" />
            <category term="Yaratıcılık"/>
            <category term="Nöroçeşitlilik"/>
            <category term="Kişisel"/>

        <updated>2025-03-25T14:03:00+01:00</updated>
            <summary>
                <![CDATA[
                        <img src="https://www.nilindijitalbahcesi.com/media/posts/25/conventional_vs_ecological_2-1024x1024-2.jpg" alt="" />
                    Yıllarca bu akışta olma meselesini çözmeye, anlamaya çalıştım. Spontane bir şekilde, içimden geldiği gibi üretim yapmam gerektiğini biliyordum ama nedense&hellip;
                ]]>
            </summary>
        <content type="html">
            <![CDATA[
                    <p><img src="https://www.nilindijitalbahcesi.com/media/posts/25/conventional_vs_ecological_2-1024x1024-2.jpg" class="type:primaryImage" alt="" /></p>
                <p>Yıllarca bu akışta olma meselesini çözmeye, anlamaya çalıştım. Spontane bir şekilde, içimden geldiği gibi üretim yapmam gerektiğini biliyordum ama nedense o "içimden gelme" hissi bana bir türlü gelmiyordu. En son çocukken olabiliyordu, onu biliyordum. Ama çocukluğuma nasıl döneceğimi çözemiyordum. Arada bir cam bariyer vardı, 15 yaşımın öncesine gidemiyordum.</p>
<p>Bekledim, olmadı. Egzersizler, beyin fırtınaları yaptım, olmadı. Belki tekniğim eksiktir dedim, teknik çalıştım, kursa gittim, olmadı. Bir şekilde, benim analitik ve "ya hep ya hiç" şeklinde çalışan beynim konuya yanlış yerden ulaşmaya çalışıyordu belli ki; hani binaya arka cephesinden ulaşırsın, dibindesindir, ama o duvarda kapı yoktur ya, öyle bir his. </p>
<p>Son birkaç aydır, -bilemiyorum, beyni yapımın nöroçeşitli olduğunu keşfetmemden sonra mıdır nedir- yolu kendim aramak yerine başkalarının haritalarını dikkate alarak hareket ettiğimi fark ettim. Kendi kararlarım, kendi fikirlerim olduğunu sandığım pek çok hamlem aslında ana kaynaktan beslenmiyordu. Ana kaynak neredeydi? "İçimizde!" klişesini yapmak istemezdim ama konu buraya varıyor. Sorun şu ki o içimizdeki kaynağa alan açmak yerine habire başkalarının analitik yaklaşımlarını kendimize dayatınca, o yaklaşımlar bizi hedeften uzaklaştırıyormuş meğer. Çok mu karmaşık oldu? Özetleyeyim: Meğer, eski yaratıcı günlerime dönmeye çalıştığım her yöntemde, kendi kendimi kandırıyormuşum. </p>
<p>Bu kez neyi deniyorum?</p>
<p>Belki de ilk defa, hiçbir kurala bağlı olmadan kendi zihnimdeki suyun akışını dinliyorum. Bakalım, bu su nereden ve nasıl akmak isteyecek? Hani dedim ya, "alan açmak" diye. İşte kilit ifade bu. Diğer sesleri tamamen susturdum, ve kendime özgürce kendimi ifade edebileceğim bu alanı açtım. Bakalım paşa gönlüm ne yapmak isteyecek, kendisini ifade için hangi araçları tercih edecek? Belki bugün yazı yazıyorum, birkaç ay sonra çizim yapacağım. Belki çizimden sıkılacağım, animasyon yapacağım. Belki ondan da sıkılıp en başa, yazmaya ağırlık vereceğim. Bu sırada mitolojiden siyasi tarihe, filolojiden ırk bilimine, illüstrasyondan karikatüre binbir alanda ilgim kabaracak. Bu akan sular, derelere; oradan çağlayanlara, belki de okyanus dalgalarına dönüşecek ve ben bir belirip bir kaybolan bu dalgalarda sörf yapacağım! </p>
<p>İşte bu, yaratıcı süreci akışına bırakma olayı belki de ilk kez denediğim, daha doğrusu daha önceden kendimi, farklı beyin yapımı tanımadığım için sürekli sekteye uğrattığım bir yöntem. Defalarca kez blog açtım aha bunun gibi, kapattım. Neden? Çünkü her bir ilgi alanım için ayrı blog açtım, ilgim azalınca da askıya aldım. Sonra da askıya aldığım için kendimi suçladım. Ardından bu durumu tekrar yaşamamak için sistemler kurmaya, analitik yaklaşıp ilgi alanlarımı gruplara, alt gruplara, alt bloglara vs yerleştirmeye çalıştım. Hiçbirisi tutmadı. Daha da ironik tarafı, yaratıcılığımı iyice baltaladı. </p>
<p>Peki, şimdi neleri farklı yapıyorum? </p>
<p>Öncelikle, değişen tüm ilgi alanlarımı - ve evet, ilgi alanlarımın sürekli değişiyor oluşunu- kabul edip hepsini tek bir yerde, bu dijital bahçede topluyorum. Kaynak benim. Kimisi doğada yürüyüş yapar, güzel bir manzara görüp ilham alır ve onu resmetmek ister. O his bende yok. Benim ilhamım içimden geliyor. Daha doğrusu, dışarıdakilerin bana hissettirdiklerini farklı araçlarla aktarma arzumdan geliyor. Peki nelerden etkileniyorum? İlginç fikirlerden, antropolojiden, filolojiden, spiritüelizmden, tarihten, bazen siyasetten ve toplumsal olaylardan (maalesef), başka sanatçı ve çizerlerden... Bunu kabul ettim artık. Her ilgi alanım birbirini besliyor ve bunun adı, sandığım gibi maymun iştahlılık değil. Aksine, her ilgi alanımın birbiri ile bağlantılı oluşu adeta bir permakültür* bahçesinde olduğu gibi beynimi inanılmaz zengin ve renkli hale getiriyor. </p>
<p><em>*Bilmeyenler için permakültür bahçesi farkı (görseli internette buldum ama kaynağını hatırlamıyorum):</em></p>
<figure class="post__image"><img loading="lazy"  src="https://www.nilindijitalbahcesi.com/media/posts/25/conventional_vs_ecological_2-1024x1024.jpg" alt="" width="1024" height="1024" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/25/responsive/conventional_vs_ecological_2-1024x1024-xs.jpg 300w ,https://www.nilindijitalbahcesi.com/media/posts/25/responsive/conventional_vs_ecological_2-1024x1024-sm.jpg 480w ,https://www.nilindijitalbahcesi.com/media/posts/25/responsive/conventional_vs_ecological_2-1024x1024-md.jpg 768w"></figure>
<p>O zaman dedim ki kendime, yahu ben neden nehirin tersine yüzmeye çalışıyorum? Neden beynimin doğal işleyişiyle savaşıyorum? Kafayı bir konuya mı taktım? Harika! O gazla o konu hakkında üretirim. O dönem sadece o konuya mı taktım? Hakkımda "aha nil gene delirdi, sadece tek şey hakkında yazıp konuşuyor" mu diyorlar? Süper! O zaman o tek konu hakkında yazar, çizer, projeler çıkarırım. </p>
<p>Yahu elimde mis gibi bir silah var, güç var, araç var, artık adına ne derseniz... Ben yıllarca o güçten utanmış, çekinmişim. Peki, bu korku kendimi öz benliğimden uzaklaştırmak, kendimi suçlu hissettirmek dışında neyime yaramış? Üstelik yaratma, üretme ihtiyacımı da baskılamış, becerilerimi köreltmiş, beni günlük dopamin tuzaklarına açık ve bağımlı hale getirmiş... O zaman bu korku, cidden bana ne fayda sağlamış?</p>
<p>Mesela hep tersten gittim, "sonuca göre sanatçı" diyebileceğim kriterleri seçip kendime dayattım. "İyi sanatçı, anatomi bilir, çok süper insan çizer" gibi bir şeyi aklıma kazıdım ve çok iyi insan çizememenin, daha doğrusu çizimde kötü olmanın benim gerçek bir sanatçı olmadığımın en sağlam kanıtı olduğunu düşündüm. Sonra kursa gittim, evde anatomi ve çizim teknikleri çalıştım. İyi oldu, geliştim, eyvallah ama benim üretememe sorunum hala çözülmemişti! Çünkü, teknik sadece bir araçtı; yaratma ve üretme isteği olmadan bu araç hiçbir işe yaramıyordu. </p>
<p>Yaratma ve üretme isteği ise tamamen ona alan açmamla ilgili bir durumdu. İşte tam olarak bunu keşfettim. Bir şey mi yazmak istiyorsun? Boktan olmasından korkma ve bu isteğine "alan aç". Resim mi yapacaksın? Herkes mükemmel insan çizmeye çalışırken sen kendine anatomik olarak boktan ama fikren müthiş o resmi yapma izni ver. Her gün kötü bir sanatsal üretimde bulun. Bunu "make bad art" diye tanımlıyorlar ve bu adeta duyduğum günden beri mottom oldu. </p>
<p>Kendimize "kötü sanat yapma izni" vermemiz lazım. O enerjiye alan açmamız lazım. Yoksa kaynağın büyümesine ve çağlayarak akmasına izin veremeyiz; akış olmazsa da ilgi alanlarımızı sörf tahtası yapıp üzerinde çılgınca eğlenemeyiz. </p>
<p>Eyyorlamam bu kadar. </p>
<p>Yaratıcı kalın, esen kalın. </p>
            ]]>
        </content>
    </entry>
    <entry>
        <title>&quot;Bir Daha da Türkiye Siyasetiyle İlgilenmem&quot; Dedikten 2 Yıl Sonra Ben:</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/bir-daha-da-tuerkiye-siyasetiyle-ilgilenmem-dedikten-2-yil-sonra-ben.html"/>
        <id>https://www.nilindijitalbahcesi.com/bir-daha-da-tuerkiye-siyasetiyle-ilgilenmem-dedikten-2-yil-sonra-ben.html</id>
        <media:content url="https://www.nilindijitalbahcesi.com/media/posts/24/korkmaalmabloklayilma-01.png" medium="image" />
            <category term="Yaratıcılık"/>
            <category term="Kişisel"/>
            <category term="Gündem"/>

        <updated>2025-03-24T08:36:53+01:00</updated>
            <summary>
                <![CDATA[
                        <img src="https://www.nilindijitalbahcesi.com/media/posts/24/korkmaalmabloklayilma-01.png" alt="korkma - alma - blokla - yılma" />
                    Son hayal kırıklığım, Almanya'ya taşınmak üzere boşaltılmış evimizde dandik bir portatif sandalye üzerinde oturup Twitter'dan öfkeyle takip ettiğim 2023 seçimleriydi.
                ]]>
            </summary>
        <content type="html">
            <![CDATA[
                    <p><img src="https://www.nilindijitalbahcesi.com/media/posts/24/korkmaalmabloklayilma-01.png" class="type:primaryImage" alt="korkma - alma - blokla - yılma" /></p>
                <p>Son hayal kırıklığım, Almanya'ya taşınmak üzere boşaltılmış evimizde dandik bir portatif sandalye üzerinde oturup Twitter'dan öfkeyle takip ettiğim 2023 seçimleriydi. Diyorduk ki, tamam gidiyoruz artık ama bari giderken arkamızda umutlu bir ülke bıraksak. Tatillerde gelince herkesin keyfinin yerinde olduğunu görsek, aklımız şurada kalmasa... Olmadı; o bahar, bahar gelmedi. </p>
<p>Ben o gün, Almanya'ya gitmemize 3 hafta kala o zamanki adıyla Twitter'ı, yani X'i kapattım. Hesap duruyor tabii ama sildim işte her yerden... "Ne haliniz varsa görün amk" modundaydım. Sonuçta göçtük ve iki küçük çocuk, sıfır dil, sıfır tanıdık, ben işsizim, küçüğün kreşi yok ve onunla evdeyiz falan, zor bir süreçten geçtik. Hala da burada yapılacak çok işimiz var, adeta hayatımızı sil baştan kuruyor gibiyiz.</p>
<p>Derken, Ekrem İmamoğlu olaylarıyla siyaset yeniden hayatımıza bam diye giriş yaptı... Hiç yapmam dediğim şeyi yaptım ve X'e giriş yaptım (görmeyeli daha da boktan hale gelmiş, teşekkürler Elon Musk.). Bu sefer Gezi olaylarından farklı olarak daha fazla tabana yayılan, boykotlarla zengin AKP'lileri sarsacak, öğrencilerle sınırlı kalmayıp Fransa'daki gibi çiftçilerin saray kapısından içeri tezekli su püskürtmesine benzer olayların yaşanıp yaşanmayacağını heyecanla bekliyorum. Sınırlı kalırsa durum kötü... Bu adam olağanüstü hal ilan edip kontrolü %100 eline alacak diye korkuyorum. Hatta zaten belki de tam olarak bunu planlıyordur. </p>
<p>Umarım ben yanılıyorumdur, umarım düşündüğüm kadar planlı bir hareket değildir ve sadece Gezi'deki gibi kibrinin kurbanı olup yanlış hesap yapmıştır ve şu anda kara kara düşünüyordur. Umarım...</p>
<p>Polis şiddeti görüntülerine çok üzüldüm dün akşam. Sabah da X denizine atayım, belki yayılır ve birileri ayılır diye şu iletişim görsellerini yaptım. Basit olsun, açık olsun, kararlı durulsun diye düşündüm ve uzaktan kendi katkımı ekledim:</p>
<figure class="post__image"><img loading="lazy"  src="https://www.nilindijitalbahcesi.com/media/posts/24/1.png" alt="" width="1600" height="900" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/24/responsive/1-xs.png 300w ,https://www.nilindijitalbahcesi.com/media/posts/24/responsive/1-sm.png 480w ,https://www.nilindijitalbahcesi.com/media/posts/24/responsive/1-md.png 768w"></figure>
<p>Ve tabii, Saraçhane'deki mitinglerde daha açık ve net duymak istediğim bazı ifadeler var. Bu yapılan şeyin açıkça darbe girişimi olduğunun söylenmesi lazım, örneğin. O nedenle biraz da umut vermesi için şu ifadeleri toparladım:</p>
<figure class="post__image"><img loading="lazy"  src="https://www.nilindijitalbahcesi.com/media/posts/24/2.png" alt="" width="1600" height="900" sizes="(max-width: 48em) 100vw, 768px" srcset="https://www.nilindijitalbahcesi.com/media/posts/24/responsive/2-xs.png 300w ,https://www.nilindijitalbahcesi.com/media/posts/24/responsive/2-sm.png 480w ,https://www.nilindijitalbahcesi.com/media/posts/24/responsive/2-md.png 768w"></figure>
<p>Evet, bunlar da "geldikleri gibi giderler"...</p>
<p> </p>
            ]]>
        </content>
    </entry>
    <entry>
        <title>Bir Kendini İfade Biçimi Olarak &quot;Indie Web&quot;</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/bir-kendini-ifade-bicimi-olarak-indie-web.html"/>
        <id>https://www.nilindijitalbahcesi.com/bir-kendini-ifade-bicimi-olarak-indie-web.html</id>
            <category term="Yavaş Pazarlama"/>
            <category term="Indie Web"/>

        <updated>2025-03-17T22:38:18+01:00</updated>
            <summary>
                <![CDATA[
                    Teknoloji, internet, web tasarımı deyince insanın aklına en son gelen şeylerden biri "sanatsal ve duygusal olarak kendini ifade etme" konusu&hellip;
                ]]>
            </summary>
        <content type="html">
            <![CDATA[
                <p>Teknoloji, internet, web tasarımı deyince insanın aklına en son gelen şeylerden biri "sanatsal ve duygusal olarak kendini ifade etme" konusu geliyor, biliyorum. Sanattan, duygulardan, kendini ifade etmekten, yaratıcılıktan bahsedecek olursanız pek çok kişinin gözünün önünde canlanacak şey tuvalin başında yağlı boya yapan Fransız şapkalı (bu şapkanın adını bilen varsa yazsın) bir tiptir. Diğer bir ihtimalle, kırlarda koşup yorulduktan sonra bir ağacın altına oturup şiir yazan, Victorian dönemi tarzında elbisesiyle romantik bir genç kız akla gelebilir. </p>
<p>Diğer yandan, 2025'te bu yazıyı kaleme alıyorum ve insanların kendilerini sanatsal olarak ifade etme şekillerinde inanılmaz bir aşamaya gelmiş durumdayız. Şartlar değişti. Aslında biraz fazla hızlı değişti ve esas hedefi kaçırdık galiba... İnternetin ilk zamanlarında insanlar interneti, gerçekten kendilerini özgürce yansıtabildikleri bomboş bir alan olarak kullanıyorlardı. Zamanla internet hızlandı, sosyal medya hayatımıza girdi, ve işin tadı kaçmaya başladı. Baktılar ki bu kadar kişisel veri daha zekice kullanılabilir, o zaman neden bunu otomatize etmeyelim dedi teknoloji devleri, ve ortaya algoritma denen şey çıktı. O noktadan sonra da işte biliyorsunuz hikayeyi, yapay zeka bizim o çok sevgili kendini ifade alanlarımıza izinsiz girip, diğer bir deyişle günlüklerimizi karıştırıp sırlarımızı çaldı. Bu sırlarla ne mi yaptı? Bize özel reklamlar göstermenin ötesine geçti ve bizi taklit etmeye başladı!</p>
<p>Bir söylentiye göre günümüz interneti ölü bir internet, yani gerçek kullanıcılar eskisi kadar içerik üretmiyor (Tiktok'ta göbek atanları saymazsak). Olan içeriklerin büyük çoğunluğu (en azından metinsel olanların) maalesef robotlar tarafından yazılıyor. Artık görseller de yapay zeka oldu, hatta videolar da (korkunç olmakla birlikte) görüntü kirliliğindeki yerini aldı. Özetle arkadaşlar, partinin tadı kaçtı...</p>
<p>Peki bazı insanlar ne yaptı, "indie Web" diye bir kavram ortaya attı. Buna göre, internetin eski, samimi, insan eliyle üretilmiş versiyonuna dönmek ve onu hak ettiği şekilde kullanmak mümkündü. Peki bu ne demek? Indie web denince aklımıza ne gelmeli, veya nelere indie web denebilir?</p>
<p>Bunun sınırları çok net olmamakla birlikte, konuyu örneklerle açıklamaya çalışacağım. Benim konum sanat, tasarım, özgür fikir ve özgür ifade olduğu için buradan gireyim; bir indie web sitesi, bir sanat eseri gibidir. Sahibini yansıtır, bir mal veya ürün satmaya çalışmaz.</p>
<p>Bir indie web'ci, mümkün olan en el yordamı şekilde, ticari alt yapı sistemlerine parayı kaptırmadan, ya da algoritma çöplüğüne dönmüş sosyal medya platformlarına "muhtaç" olmadan kendisine internet ağı üzerinde bir vaha inşa eder (buraya kadar cümle "Türk şoförü en asil duygunun insanıdır" kıvamında oldu). Bu vahaya kimileri bahçe, ev, hatta dünya der. Oluşturulan bu kişisel alan, dışarıdan keşfe açıktır. Doğadaki pek çok şey gibi, internet dünyasında da benzer kanunlar işler; bir alanda bereketli topraklar, temiz dereler, göller, gölge ve meyve veren ağaçlar varsa diğer canlılar da burayı belleyip kendiliğinden gelecektir. Bugüne kadar hep duyduğumuz agresif pazarlama tekniklerine, kurallarına tamamen ters bir bakış açısı ve yöntem diyebiliriz. </p>
<p>Bu bakış açısıyla kurulmuş bir kişisel "indie web" sitesi, bitmiş, cilalı bir görüntü sunmaz. Mükemmellik, iddia, Linkedin dili vaat etmez. "Gel abi gel" demez. Bir yazı görürsünüz, yayınlanmıştır ama bir şeyleri eksik olabilir. Bir sonraki hafta siteye geldiğinizde o yazınının tamamlandığını, hatta elle çizilmiş bir şeyler eklendiğini görebilirsiniz. Belki de bir sonraki ziyaretinizde o yazı tamamen ortadan kalkmış olabilir.</p>
<p>İşte bu açıdan baktığınızda bir indie web sitesi, sürekli ekilen, budanan, gübrelenen, yaprak döken, meyve veren, artan, eksilen bir bahçeye benzer. Sitenin sahibi, kendisini özgürce ifade edebildiği bir dünya oluşturmuştur. Bu dünya, teknolojinin de verdiği imkanla elbette internetin ilk günlerindeki sitelerden çok daha gelişmiş hale gelebilir, videolar ve görsellerle, podcast'ler ve animasyonlarla ziyaretçilere eşsiz bir deneyim vaat edebilir. </p>
<p>Bir düşünün, bir sanat eseri bir şeyler ifade ettiğiniz küçük bir dünya ise indie web nedir? Kendi içinde sanat eserlerinizi barındıran ayrı bir sanat eseri! Sanat galerisinin kendisinin sanat eseri olduğu bir dünya yapmak, işte elimizdeki bu teknolojiyle, web'in ilk çıktığı yıllardaki samimiyetine geri dönmesiyle mümkün aslında. Bu bir akım; ha nereye kadar gider, onu bilemem. Ama ben de furyaya katıldım ve deniyorum işte bir şeyler...</p>
<p>Not: Bugüne kadar onlarca blog ve kişisel web sitesi yaratıp sonra kendime sinirlenip silmiş biri olarak bu sefer sözüm söz; ilgi alanlarımdan utanmak yerine onları tek yerde toplayacağım koca bir çevirim içi evren oluşturacağım (ve artık silmeyeceğim!). Burası benim en büyük sanat eserim; içinde beni ifade eden her şeyi barındıran, isteyenin gelip faydalanacağı özgür ve samimi bir alan. Bir web sitesinden fazlası. Mükemmellikten uzak, ama tam da bu sayede kusurlarıyla büyüyen bir bahçe. </p>
<p>Tekrar iyi okumalar dilerim! (Yeni gelenler için. Gerçi site hala yeni sayılır ya :) )</p>
            ]]>
        </content>
    </entry>
    <entry>
        <title>Tasarımcı mıyım, sanatçı mıyım, boş beleşin teki miyim?</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/tasarimci-miyim-sanatci-miyim-bos-belesin-teki-miyim.html"/>
        <id>https://www.nilindijitalbahcesi.com/tasarimci-miyim-sanatci-miyim-bos-belesin-teki-miyim.html</id>
            <category term="Nöroçeşitlilik"/>
            <category term="Kişisel"/>
            <category term="Ekonomik Özgürlük"/>

        <updated>2025-03-16T21:39:01+01:00</updated>
            <summary>
                <![CDATA[
                    1980'lerde doğmuş olmak demek, 90'ların kişisel gelişim furyasından sağlıksız düzeyde nasibini alarak ergenliğe adım atmak demekti. Bilmeyenler için söyleyeyim, bugün&hellip;
                ]]>
            </summary>
        <content type="html">
            <![CDATA[
                <p>1980'lerde doğmuş olmak demek, 90'ların kişisel gelişim furyasından sağlıksız düzeyde nasibini alarak ergenliğe adım atmak demekti. Bilmeyenler için söyleyeyim, bugün hani şu kuantumcular neyse, bizim zamanımızda da (evet dedim bunu, bizim zamanımızda dedim) "Ne dilersen o olabilirsin, yeter ki kafaya yok ve eşek gibi çalış! Ya bir yol bul, ya bir yol çiz ya da yoldan çekil!"ciler vardı. Kitapçılara adım atar atmaz karşımıza çıkan en çok satanlar bölümü, hep bu kariyer takıntılı yazarların kitaplarıyla dolu olurdu. Amerika'dan dünyaya yayılan neo-kapitalizm propogandası aşırı hırslı bir X kuşağı yaratmıştı, kimse de "ya arkadaşlar tamam da, bu kadarına ne gerek var?" diye sorgulamıyordu. </p>
<p>İşte o dönem, reklamcılık, halkla ilişkiler, pazarlama, "şov biznıs", artık adına ne derseniz deyin, en hareketli, en renkli, en çok yükselme ve kariyer fırsatı sunan, hatta ajansın başına geçersen köşeyi dönmeni sağlayan iş kollarından biri haline geldi. Yaratıcı olmak, "cool" olmak demekti ve bir kere bu etiketi kendine yapıştırmayı başaran kemik gözlüklü, iyi okullarda okumuş ve yurt dışı görmüş bütün erkekler burnundan kıl aldırmayan, ulaşılamaz, bilgiç tiplemelere dönüştü. Yok, inek mormuş falan, işte o yıllardan bahsediyorum... "Vay anasını ne büyük yaratıcılık ya hiç inek mor olur mu şekerim, bak adam nasıl da düşünebilmiş!" diye dibi düşüyordu insanların. 14 yaşında mı neydim, buna neden şaşırdıklarına şaşırdığımı hayal meyal hatırlıyorum. </p>
<p>Gel zaman git zaman, bizler de büyüdük. Ailelerimiz iyi niyetle, derste sürekli resim çizen, sürüden biraz ayrı duran, matematik notlarına bakınca da TM'ye ya da FM'ye gitme umudu olmayan, yani "sanatçımsı" gözüken çocuklarına "ressam olacağına bari grafik tasarım oku da bir mesleğin olsun" diyerek onları reklamcılığa yönlendirdi. Mezun olduk. Ne oldu sonra? Kepi atar atmaz kendimizi o hırslı X kuşağı erkeklerinin yaratıcılık hegemonyasının kucağında bulduk. </p>
<p>Bizi hiçbir zaman beğenmediler. </p>
<p>Çünkü onlar büyük zorluklarla, gerçek matbaa aletlerini kullanarak, Türkiye'nin ilk reklam filmlerini çekerek bugünlere gelmişti; bizler ise Adobe kullanma lüksüne sahip şımarık yeni yetmelerdik. Onlar gecelerce atölyede sabahlardı, biz bunun anlamsızlığını çözemeyip evimize gitmek istediğimiz için tembellikle suçlanırdık. Üstelik onların yaratıcılık seviyesine erişmemize imkan yoktu; çünkü onlar erkekti, saygı değer ve bilgeydi, tarihte ilk kez şirkette "biz aileyiz" kavramını onlar kullanmıştı (bunu da güncellemeye niyetleri yoktu), mor ineklerden falan bahsediyorlardı ve en önemlisi de bizi tasvip etmediklerinde burun üstüne indirdikleri kemik gözlükleri vardı. </p>
<p>Özetle, yaratıcı yönü yüksek bütün gençlerin kaderi, -sadece Türkiye'de değil- vahşi kapitalizmin şatosu olan pazarlama sektörüne kölelik şeklinde son buldu. </p>
<p>Pazarlamadan nefret ettiğime karar verdiğim yıllarda, belki de en başından sadece klasik güzel sanatlar okumam gerektiğini düşündüm. O ilk oryantasyon gününde atölyeye girip öylesine çamurdan tek boynuzlu bir at kafası yaptığımda yanıma gelip "sen neden bizim bölümü seçmedin, yazık olmuş" diyen profesörü dinlemeliydim, dedim. Sonra çok uzun ara verdiğim resime ve çizime dönmeye çalıştım. Kurslara gittim, yağlı boya bile denedim. Yarım bıraktıklarımı tamamlarsam belki öz saygım da yükselir ve kendi yolumu bulurum, o kavşağa geri dönüp bu sefer doğru seçimi yaparım dedim. Okuldaki (aslında hiç sevmediğim) bir hocamızın önerdiği Julia Cameron'un Sanatçının Yolu adlı kitabındaki düşünce şekli, kafamda kocaman bir "acaba" lambası yakmıştı. Acaba, ben aslında bir sanatçıydım da kendimi geri çektiğim için mi iletişim tasarım gibi ticari, pazarlama odaklı bir şeyi seçmiştim?</p>
<p>Şimdi burada bir duralım. Bir sonraki aşamaya geçmeden önce "giydirmem" gereken bir iş kolu daha var. İnsan kaynakları, kariyer danışmanları, koçlar ve muhtelif psikoloji uzmanları... Kişilik ve mesleki eğitim testlerini yazan, danışmanlık veren bu gibi kişilerin "sanatçı" ve "yaratıcı" gibi kavramlarının kriterlerini neye göre yazdıklarını çok merak ediyorum. Acaba diyorum, kafalarında medyanın yarattığı o basma kalıp "yaratıcı" tiplemesi de bizim mor inek sevici reklamcılara mı benziyor? Bana sorulan sorulardaki şıklarda genellikle spontane yaşamayı seven, düzensiz, umursamaz, rutine gelemeyen, sistemli düşünemeyen ama duygularıyla yaşayan falan karakterlerin ucu daima "aaa o zaman yaratıcı meslekler tam sana göre şekerim"e çıkıyordu. Ben de bunu bildiğim için, kişilik testlerinde "rutini seven, analitik düşünenden ancak sıkıcı, gri giyen bir memur olur" sonucu çıkmasın diye nerede uçarı, nerede "seni gidi çılgın!" dedirtecek seçenek varsa onu işaretlerdim. Bütün gençlik yıllarım, çok büyük şeyler umduğum bu testleri aslında kendimce kandırarak geçti. Peki neden bu derece kandırma ihtiyacı hissetmiştim? Çünkü ta lisedeyken bütün okullara yapılan çok önemli bir testte, bana en uygun meslek olarak tatlı su ürünleri üreticiliği çıkmıştı. Evet. Gülmeyin. Arka sıramda oturan ve kendisini çok "sanatçı" gören bir malın teki (niye benden bu kadar nefret ettiğini de hatırlamıyorum, ama artık ben de ona mal diyebilirim sanırım) yeterince güldü zaten. Kendisine "sanatçı" sonucu çıkan bu zat, yüksek sesle gülüp alay ederek bana çıkan sonucu herkese anlatmıştı. </p>
<p>O testte çıkan sorulardan bazılarını hiç unutamıyorum: "Sergi gezmeyi sever misin, sık sık sergilere gider misin?" Ulan testi yazan mal ekip (ya bu "mal" ne güzel küfür), 2001 yılında Marmaris'te devlet lisesinde okuyorum. Sence burada halıcıda dericide çalışıp barlar sokağında büyüyen gençler hayatlarında bir kere bile sergiye maruz kalmış mıdır? Biz sinema diye Lidya Otel'in diskosuna giderdik. Oraya da filmler büyük şehirlerden 9 ay sonra gelirdi, geldiğinde de VCD (DVD de değil) kalitesiyle piksel piksel izlerdik. Ne tiyatrosu, ne sergisi? Kitapçı bile yoktu Marmaris'te. Ben istesem de nerede gideceğim sergiye? Bir de "sık sık, nadiren" falan diye de seçenek koymuş mal. Hangi ülkede yaşıyorsunuz arkadaş siz? </p>
<p>Ohh neyse güzel rahatladım. Hem X kuşağı reklamcılarına hem bu kişisel gelişimcilere... Güzel oldu bu blog işi. </p>
<p>Neyse, nerede kalmıştım? Bütün bunları anlatma sebebim, bir gencin kendini tanıma yolculuğunda maruz kaldığı ayarı bozuk pusulalar, eksik yön tabelaları ve güncelliğini kaybetmiş haritaların nelere mal olabileceği (yine mal dedim ama bu mal o mal değil). Ben yıllar yıllar sonra aslında ne kadar analitik bir kafam olduğunu fark ettim. Çizim yapıyordum ve duygusal bir insandım evet, ama bu beni bütün vücudunu maviye boyayıp duvarda kendi izini çıkarmak isteyecek kadar "sanat için sanat"çı yapmıyordu. Matematiğim diskalkulia seviyesinde kötüydü ve hala da kötü çünkü gerçekten diskalkulia'yım galiba. Ama bu da yine aynı şekilde, beni daha az analitik düşünen biri yapmıyordu! Tam aksine, en duygusal kararlarımı bile Excel tablosunda artısı eksisi şeklinde karşılaştırma yaparak aldığımı bilirim. Hani nerede spontaneliği seven, çılgın, yaratıcı, sanatçı ve de o mor inekler düşleyebilen dahi reklamcı tiplemesi?</p>
<p>Çok geç oldu. Yani kendimi keşfetmem geç oldu demek istiyorum. 38 yaşındayım, iki çocuğum var falan, boru değil. Şimdi, mümkün olsaydı, her gün kişilik türleri ve psikoloji kitapları okuyan genç Nil'e şöyle uzunca bir mektup yazardım;</p>
<p><em>"Sana bir şey diyeceğim ama şok olma (olacaksın ve önce kızacaksın, biliyorum). Sen aslında oldukça analitik bir kafaya sahipsin. Resim kurslarına bırak, ağlayan palyaço resmi yapmak isteyen emekli teyzeler gitsin. Resim, sanat, yaratıcılık falan, bunların hepsi senin için amaç değil, araç. </em></p>
<p><em>Peki ne yapacaksın? Sen her zaman en iyi yaptığın şeyi yaparak soru işaretlerine ve seni öfkelendiren, değiştirmek istediğin konulara odaklan. Sonra onları düzeltmek için fikirler ara, çözümler öner, bu önermelere tasarımlar yap. </em></p>
<p><em>Her yaratıcı zihnin yolu "sanat için sanatçı" olmaya çıkmaz. Ha günümüz ekonomisinde ve kariyer trendlerine bakıp "reklamcılık gurusu" olmaya da çıkmak zorunda değil. Pek çok yaratıcı zihin, içinde bulunduğu ülke, çağ ve diğer pazar talepleri koşullarına göre maalesef (aileden aristokrat değilse) çok bayılmadığı günlük işlerle geçimini sağlamak zorunda kalmıştır. Ama sonra atölyesine dönüp, esas kafa yorduğu konuya odaklanmıştır. Bizim gibilerin kaderi bu. </em></p>
<p><em>Şimdi sana sihirli bir değnekle o hep hayal ettiğin mütevazi sanat atölyesini versem bile bir süre sonra sıkılacaksın. Elini o alet edevata sürmeyeceksin. Çünkü seni yaratıcı anlamda ateşleyen şey natürmort tablo yapmak değil. Öfkelenmen lazım. Gıcık kapman lazım. Kötü tasarlanmış sistemlere, şehirlere, yanlış anlaşılmış kavramlara, yozlaşmış kültürel dokulara, çirkin tabelalara, belini sıkan boktan pantolon tasarımına, özetle o dönem gözüne neyi kestirirsen ona el atmak istemen lazım. </em></p>
<p><em>Ha diyeceksin ki zaten sanat bu değil mi? Hayır değil. Sanat "soruna" işaret eder, "çözüm önerisini" ise tasarım yapar. Sen, "çözüm bulmak için" bu kadar derinlemesine araştırma yapıp detaylarda boğuluyorsun işte. "Bir çözsem sonra rahat edeceğim" kafasıyla yaşıyorsun. Alışverişe bile böyle çıkıyorsun. "Tarzımı bir bulsam, artık alışverişe bu kadar zaman ayırmak zorunda kalmayacağım" diyorsun. İşte bu bile bir örnek... </em></p>
<p><em>Dolayısıyla minnoşum, mektubumu burada sonlandırırken sana birkaç anahtar bırakacağım:</em></p>
<p><em>Birincisi, kariyerin konusunda endişelenme çünkü orası zaten senin değerini, kimliğini belirleyebilecek bir alan değil. Orası, para kazanma yeri. Kariyerini kimliğinle bağdaştırma çabasına her girdiğinde çuvallayacaksın. Sen bir reklam yazarı değilsin. Grafik tasarımcı değilsin. Marka iletişim uzmanı da değilsin. Bunlar, nerede iş bulduysan orada sana verilen geçici isimler. Bunlar meslek bile değil. Fasa fiso pozisyon isimleri. </em></p>
<p><em>İkincisi, para kazandığın işinden evine, esas kimliğine döndüğünde orada amaçsızca resim, heykel yapacak ve Etsy'de bunları satacak, "chillout" bir kadın bulmayacaksın. Üzgünüm, böyle olmayı çok istediğini biliyorum ama bu sen değilsin. Seni beslemeyen, bütün enerjini kaptırdığın işinden evine "oh be şimdi hobilerime bakabilirim" diyerek giremeyeceksin.</em></p>
<p><em>Aksine, eve vardığında bulacağın kadın huysuz bir cadıya daha çok benzeyecek. Şikayet eden, öfkelenen, aniden gaza gelip neşeyle bir konuya dalan, ilgilendiği konu üstünde çalışırken kendisini kaptıran ve bu sırada saçını taramayı, yemek yemeyi unutan, rutini bölününce sinirlenen, "önemli" şeyleri geri plana atıp, erteleyen veya unutan, yalnız kalmak isteyen, çok da kolay anlaşılamayan ve bu yüzden az ama öz arkadaşa sahip bir tipleme... </em></p>
<p><em>Bu tip, ne o mor inekçi reklamcıdır, ne de Google'da "creativity" kelimesini aratınca karşına çıkan ellerini boyaya bulamış Shutterstock modelidir. Ne kariyer uzmanlarının testlerinde karşınıza çıkabilir bu tipleme, ne de psikologlar çözebilir... Bu "pek de anlaşılamayan ama ihtiyaç da duyulan" tiplemeyi daha iyi tanımak için önce cadıları, sonra onların kökeni olan şamanları araştır. Ortada spiritüel hiçbir şey yok. Anam babam tarih okuyacaksın. Ama bir kez okuyunca, neden senin gibilerin yalnız kalıp soru işaretlerine ve çözümlerine kafa yorması gerektiğini anlayacaksın. Ve en önemlisi de, neden senden reklamcı veya natürmortçu olamaz, neden bir C şıkkına ihtiyacın var, hepsi kafanda oturacak.<br><br>Hepsi, soru işaretleriyle olan ilişkimize göre belirlenir:<br>Uyum sağlayabilen yaratıcılara, reklamcı denir.<br>Öfkelenen yaratıcılara, sanatçı denir.<br>Çözüm arayan yaratıcılar ise tasarımcıdır; anlaşılırlarsa dahi, anlaşılamazlarsa "cadı" denir. :) "</em></p>
            ]]>
        </content>
    </entry>
    <entry>
        <title>Kolum Kırıkken Açtığım Blogumda İlk Sıfırdan Yazdığım Yazım</title>
        <author>
            <name>Nil Yalçınkaya</name>
        </author>
        <link href="https://www.nilindijitalbahcesi.com/kolum-kirikken-actigim-blogumda-ilk-sifirdan-yazdigim-yazim.html"/>
        <id>https://www.nilindijitalbahcesi.com/kolum-kirikken-actigim-blogumda-ilk-sifirdan-yazdigim-yazim.html</id>
        <media:content url="https://www.nilindijitalbahcesi.com/media/posts/7/xray2crop.jpeg" medium="image" />
            <category term="Kişisel"/>

        <updated>2025-03-13T22:51:18+01:00</updated>
            <summary>
                <![CDATA[
                        <img src="https://www.nilindijitalbahcesi.com/media/posts/7/xray2crop.jpeg" alt="" />
                    Ocak 2025'te kolumun iki kemiği birden kırıldı (mideniz kaldırıyorsa tıptaki adıyla Colles kırığı olarak geçen bu kırık türünü aratıp görsellerine&hellip;
                ]]>
            </summary>
        <content type="html">
            <![CDATA[
                    <p><img src="https://www.nilindijitalbahcesi.com/media/posts/7/xray2crop.jpeg" class="type:primaryImage" alt="" /></p>
                <p>Ocak 2025'te kolumun iki kemiği birden kırıldı (mideniz kaldırıyorsa tıptaki adıyla Colles kırığı olarak geçen bu kırık türünü aratıp görsellerine bakabilirsiniz). Buz pateni yapmak istemiştim, patenlerim de yeni gelmişti kargodan halbuki. Şansıma o gün hava da şahaneydi. Güzel gölümüz donmuştu, hayallerimi gerçekleştirmek üzere patenlerimi giyip yola koyulmamın üstünden iki dakika geçmemişti ki olanlar oldu işte. </p>
<p>Uzun lafın kısası, ameliyat oldum. Sinir hasarı yüzünden hem iki parmağımdaki hissiyatı hem de hareket becerimi geçici olarak kaybettim. İki gün hastanede yattıktan sonra eve geldiğimde acıdan durabilmek için morfin bazlı bir ilaç almak zorunda kaldım ve bu ilacı bırakabilmem 3 haftamı aldı. Yüzük ve serçe parmağımdan durmaksızın elektrik veriliyor gibiydi. "Kemik kırığı ağrısına razıyım, ama şu elektrik çarpması hissi olmasa" diyerek her uyanık olduğum an, dakikaları saydım. Her akşam ağladım. Ama ortada net bir neden de yoktu; öylece, hava karardığı anda ağlama geliyordu. </p>
<p>Gel zaman git zaman, düze çıktım. İlacı bıraktım, annemler evlerine döndüler, yerine daha az iş görecek olan kayınpeder geldi. Sonra dedim ki, "Yahu ben bir blog açmıştım bir aralar ama ne zaman açmıştım, ne oldu ona?". Merak edip hosting sitesine baktım, siparişi ameliyattan tam 4 gün sonra, yani hasteneden eve döndükten 2 gün sonra vermişim! Dedim ki kendime, o acılı ve depresif halimle hazır CMS kullanmadan, hiçbir şablona, ara sisteme para kaptırmadan ciddi ciddi kişisel blog açmışım. Bunu da çok stil sahibi bir şekilde, 90'lar havasında, "good old web" formatında yapmışım. Ha bir de ekleme yapayım, bütün bunları TEK ELİMLE yapmışım. Aferin bana be... Helal olsun kız sana...</p>
<p>Şimdi, sizlerle bu çok anlam yüklediğim gönderimde bana ilham veren bir kişisel web sitesini, daha doğrusu benimkisi gibi yola çıkmış, dallanıp budaklanıp çiçeklenmiş bir dijital bahçeyi paylaşmak istiyorum. Kendisi İstanbul'da yaşayan bir Çinli. Kafa yapısı olarak paralel evrendeki kayıp ben diyebilirim. O derece bana benziyor ki, bazen bu yazıları ben mi yazdım yoksa o gelip gece uyurken kafamın içinden mi çaldı diye düşünüyorum. </p>
<p>İşte karşınızda: <a href="https://keningzhu.com/">https://keningzhu.com/</a></p>
<p>Evet, tamam, sitesi benimki gibi zavallı, topraktan yeni başını uzatmış, çamur içinde bir tomurcuk değil. Oldukça aşmış bir dijital bahçe... Ama işte, "ne yapmaya çalışıyorsun ki sen şimdi burada, hem blogların modası geçmedi mi" diyenlere uzun uzun anlatmak yerine "işte aha aynen böyle bişey yapmaya çalışıyorum" diye gösterebileceğim süper bir örnek var elimde. </p>
<p>Neyse. Özetle, düze çıkıyorum. Elim için fizik tedaviye başladılar. Bir kütüphane ve iyi bir kitap buldum, Almanca çalışmaya başladım. İş aramak için artık daha agresif hamleler yapıyorum (mesela A2 seviye Almancam olmasına rağmen Almanca CV ve önyazı ile başvurular yapıyorum). Kocamın işi öyle pek garanti sayılmaz (daha yeni yan taraflarındaki firma battı), Almancası hiç yok. Bu kırılgan, her an kopacak gidecek gibi olan bağlardan dolayı evde, üstü şakalarla komikliklerle geçiştirilen bir gerginlik durumu hakim. </p>
<p>Almanya'da kalmak istiyorum. Özellikle Bavyera'da, mümkünse Weßling'te bahçeli bir evde yaşamak istiyorum. Üçüncü dünya savaşı çıkmasın, emekli maaşıyla yaşayabilelim, çocuklarımız "iyi ki buraya gelmişiz" diyebilsin istiyorum. Bu sırada yaratıcı üretimimden geri kalmayayım, Maslow piramitinin tepesini görebileyim istiyorum. Aslında her insanın hak ettiği şeyleri istiyorum... </p>
<p>Çok mu şey istiyorum?</p>
<p>Kolay gelsin diyelim ailecek bize o zaman...</p>
            ]]>
        </content>
    </entry>
</feed>
